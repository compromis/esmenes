---
title: Ponència d'estatuts
order: 1
---

<amendable-section id="PRE" title="Títol preliminar">
<amendable article="1" title="Denominació i identitat visual">

1. Joves del País Valencià – Compromís (en sigla i d’ara endavant Joves PV – Compromís o Joves PV) es constituïx com l’organització política unitària i assembleària de la joventut valencianista, d’esquerres, ecologista, feminista i antifeixista del País Valencià.
2. La identitat visual de Joves PV serà aquella establida en el Manual d'Identitat Visual Corporativa.

</amendable>
<amendable article="2" title="Naturalesa">

1. Joves PV és una organització política juvenil amb autonomia organitzativa, funcional i pressupostària, així com sobirania plena en la presa de decisions.
2. Joves PV reconeix Més - Compromís (en sigla i d’ara endavant Més) i Compromís com les organitzacions polítiques que la representen a les institucions.

</amendable>
<amendable article="3" title="Principis">

1. Joves PV s’inspira, des del punt de vista nacional, en les diferents tradicions del valencianisme polític, i des del punt de vista social, en els postulats de l'esquerra democràtica, de l’ecologisme i del feminisme, així com en el republicanisme pel que fa a la forma del govern.
2. Joves PV s’erigix el punt de trobada del jovent valencià que reivindica una societat més justa, igualitària, solidària, democràtica i ambientalment sostenible, garant de les llibertats individuals i col·lectives del poble valencià, inclòs l’accés complet i efectiu a l’exercici de la seua sobirania.
3. Joves PV assumix com a principi la superació democràtica del sistema capitalista actual que condemna la societat, i especialment el jovent, a patir la desigualtat extrema, la injustícia, la precarietat i la pobresa, dins d’un context de crisi climàtica.
4. Joves PV propugna com a valor fonamental de l’organització la pluralitat interna i el respecte a la divergència d’opinions.
5. Els principis ideològics i estratègics de Joves PV estaran reflectits en les ponències aprovades en el seu Congrés Nacional.

</amendable>
<amendable article="4" title="Objectius">

Els objectius de Joves PV són:
1. La defensa dels drets de la joventut, especialment el seu dret a participar en els processos polítics, socials, econòmics, laborals i culturals.
2. La defensa dels interessos del poble valencià i la consecució d’un projecte de construcció nacional i popular per al País Valencià que ha de veure’s culminat, en la seua màxima expressió, en l’assoliment de la plena sobirania d’este poble i la seua plasmació legal mitjançant la constitució de l’Estat valencià republicà.
3. El foment dels valors de la igualtat i la justícia social, la solidaritat i la cooperació entre pobles, la protecció del medi ambient i la lluita contra l’emergència climàtica o la laïcitat, així com de polítiques socials inclusives i d’enfortiment de l’Estat del benestar.
4. La promoció, tant en l’àmbit extern com en l’intern, dels valors democràtics del pluralisme, la participació, la transparència i el diàleg, fent servir per a esta finalitat totes les eines necessàries i obrint-se a la comunicació amb altres agents de la societat.
5. L’impuls de la formació política i social de totes les persones militants i simpatitzants, i del conjunt de la joventut valenciana, d’acord amb els principis de l’organització i les seues necessitats estratègiques.

</amendable>
<amendable article="5" title="Àmbit d’actuació">

1. L’àmbit d’actuació de Joves PV podrà ser qualsevol que el Congrés Nacional o l’Assemblea Nacional considere necessari per a assolir els seus objectius.
2. L’àmbit territorial d’actuació de l’organització el constituïx la totalitat del País Valencià.

</amendable>
<amendable article="6" title="Domicili social i adreça electrònica">

1. El domicili social de Joves PV s’establix al carrer de Sant Jacint, núm. 28, entresol, de la ciutat de València.
2. El lloc web i l’adreça de correu electrònic de Joves PV són www.jovespv.org i info@jovespv.org, respectivament.

</amendable>
</amendable-section>

<amendable-section id="T1" title="Títol primer. De les relacions amb Més-Compromís">
<amendable article="7" title="Relacions entre Joves PV i Més">

Joves PV i Més mantenen relacions estables, les quals s’inspiraran en els principis de lleialtat, bona fe i cooperació.

</amendable>

<amendable article="8" title="Protocol de relacions">

1. Les relacions entre Joves PV i Més s’ordenaran mitjançant un Protocol de relacions.
2. Este Protocol serà proposat per una comissió mixta i paritària d’ambdues organitzacions i ratificat per l’Assemblea Nacional de Joves PV.
3. El Protocol es revisarà, almenys, després de cada Congrés Nacional ordinari de Joves PV.

</amendable>
<amendable article="9" title="Participació en el projecte de Més">

1. La representació de Joves PV en els òrgans interns de Més i en les candidatures electorals en què este concórrega, així com el seu adequat finançament, s’establirà d’acord amb el Protocol de relacions i els presents Estatuts.
2. Correspon a Joves PV el disseny, la planificació i l’execució de les polítiques de joventut de Més, en coordinació amb els seus diferents òrgans, els quals en cap cas podran substituir-la en estes funcions.

</amendable>
<amendable article="10" title="Representació al Consell Nacional de Més">

1. La representació de Joves PV al Consell Nacional de Més es triarà al Congrés Nacional per mitjà del mètode de llista oberta entre els militants de Joves PV que ho siguen alhora de Més. El procediment serà la presentació de candidatures individuals.
2. Cada militant de Joves PV que ho siga alhora de Més podrà votar dues terceres parts del total de candidatures que es puguen proclamar. Cada candidatura serà vàlida de proclamació si obté igual o més del 10% dels vots presents. Les candidatures vàlides no proclamades constituiran una llista de suplents ordenada en funció del nombre de vots obtinguts.
3. Són funcions dels consellers i les conselleres:
    1. Assistir a les sessions del Consell Nacional de Més.
    2. Comunicar, en cas de preveure-ho, la seua absència a alguna de les sessions del Consell Nacional de la forma estipulada.
    3. Respectar en tot cas el mandat de Joves PV. En cas de no existir cap mandat, s’entendrà que els consellers i les conselleres tindran llibertat de vot.
4. En el supòsit d’absència, s’acreditarà les persones substitutes d’entre la llista de suplents generada en el Congrés Nacional.
5. En el supòsit de vacant d’alguna persona representant al Consell Nacional serà substituïda per la següent candidatura de la llista de suplents. Si s’esgota la llista de suplents, es repetirà el procediment d’elecció dels càrrecs en la següent Assemblea Nacional.

</amendable>
<amendable article="11" title="Resolució de conflictes">

L’Assemblea Nacional estudiarà qualsevol conflicte que puga sorgir entre Joves PV i Més, previ informe de la Comissió de Garanties o la Comissió d’abordatge de violències masclistes i LGTBIfòbiques.

</amendable>
</amendable-section>

<amendable-section id="T2" title="Títol segon. De la condició de membre de Joves PV - Compromís">
<amendable article="12" title="Membres">

Són membres de Joves PV totes aquelles persones amb la condició de militant o de simpatitzant.

</amendable>
<amendable article="13" title="Membres">

1. Són militants de Joves PV aquelles persones físiques que tinguen entre catorze i trenta anys, ambdós inclosos, que sol·liciten la seua admissió com a tal i que col·laboren regularment al manteniment econòmic de l’organització amb les quotes estipulades.
2. Ho seran igualment les persones militants de Més menors de trenta-un anys, sempre que no manifesten expressament la seua opinió contrària.
3. Són drets de la militància:
    1. Participar activament en la vida interna de l’organització amb veu i vot.
    2. Participar en l’elaboració de la línia política de l’organització.
    3. Rebre la informació necessària per a l’activitat política i interna, així com utilitzar els mitjans de l’organització.
    4. El sufragi actiu en l’elecció de càrrecs orgànics, d’acord amb els presents Estatuts.
    5. El sufragi passiu en l’elecció de càrrecs orgànics, sempre que tinguen setze anys o més, d’acord amb els presents Estatuts.
4. Són deures de la militància:
    1. Complir els Estatuts i les resolucions preses pels òrgans de representació i de govern.
    2. Participar activament en l’acció política i organitzativa assistint, dins de les seues possibilitats, als actes i reunions programades.
    3. Contribuir des del seu àmbit d’influència al creixement de l’organització, tot facilitant la incorporació de membres.
    4. Cooperar en l’aplicació i el desenvolupament de la política de l’organització.
    5. Contribuir al sosteniment econòmic de l’organització amb les quotes estipulades.

</amendable>
<amendable article="14" title="Simpatitzants">

1. Són simpatitzants de Joves PV aquelles persones físiques que tinguen entre catorze i trenta anys, ambdós inclosos, i que sol·liciten la seua admissió com a tal.
2. Ho seran igualment les persones simpatitzants de Més menors de trenta-un anys, sempre que no manifesten expressament la seua opinió contrària.
3. Són drets de les persones simpatitzants:
    1. Participar amb la seua presència en les activitats que es duguen a terme.
    2. Fer arribar les seues propostes a l’organització.
    3. Rebre la informació necessària sobre la vida política de l’organització.
    4. Quan els òrgans competents ho consideren, participar activament en la vida interna de l’organització amb veu i vot.
4. Són deures de les persones simpatitzants:
    1. Complir els Estatuts i les resolucions preses pels òrgans de representació i de govern.
    2. Participar activament en l’acció política i organitzativa assistint, dins de les seues possibilitats, als actes i reunions programades.
    3. Contribuir des del seu àmbit d’influència al creixement de l’organització, tot facilitant la incorporació de membres.

</amendable>
<amendable article="15" title="Sol·licituds d’afiliació">

1. La sol·licitud d’afiliació s’haurà de presentar per escrit, en paper o electrònicament, a la Secretaria d’Organització de Joves PV o a través dels canals de comunicació ordinaris de Compromís.
2. Serà responsabilitat de la Secretaria d’Organització coordinar-se amb l’equip tècnic de Compromís per a este procediment, així com comunicar a les secretaries comarcals i locals les noves altes produïdes. Per a la gestió d’estes tasques, es comptarà amb un Protocol d’acollida.
3. En cas de resolució negativa de la sol·licitud d’afiliació, la Coordinadora Nacional traslladarà els arguments pertinents a la persona sol·licitant.

</amendable>
<amendable article="16" title="Causes de baixa">

Es perdrà la condició de membre de Joves PV:
1. Per renúncia voluntària.
2. Per resolució d’un procediment sancionador.
3. Per defunció.

</amendable>
</amendable-section>

<amendable-section id="T3" title="Títol tercer. Dels organs de representació nacionals">
<amendable-section id="T3_C1" title="Capítol I. Del Congrés Nacional" level="3">
<amendable article="17" title="Naturalesa">

El Congrés Nacional és el màxim òrgan decisori i de representació nacional de Joves PV.

</amendable>
<amendable article="18" title="Funcions">

Són funcions del Congrés Nacional:
1. Adoptar decisions de major importància, enteses com a tal aquelles que afecten el patrimoni, funcionament o extinció de Joves PV.
2. Aprovar o modificar els presents Estatuts, amb majoria qualificada de dues terceres parts.
3. Determinar la línia política, estratègica, organitzativa i ideològica, mitjançant ponències o altres textos de debat.
4. Aprovar o refusar la gestió de l’òrgan de govern, mitjançant el debat de l’informe de la Secretaria General i de la Coordinadora Nacional.
5. Elegir les persones que formen la Coordinadora Nacional.
6. Elegir les persones que formen la Comissió de Garanties.
7. Elegir les persones que formen la Comissió d’abordatge de violències masclistes i LGTBIfòbiques.
8. Elegir les persones que representen Joves PV al Consell Nacional de Més.
9. Qualsevol altra que li assigne l'Assemblea Nacional en el Reglament precongressual.


</amendable>
<amendable article="19" title="Composició">

El Congrés Nacional està compost per:
1. La totalitat de militants de Joves PV afiliats i afiliades abans de la data indicada en el Reglament precongressual, que no serà mai anterior en més de dos mesos a la data de celebració del Congrés.
2. Totes aquelles persones que no siguen militants de Joves PV però comuniquen de manera expressa abans d’esta data la seua voluntat de participar-hi, en tot cas, previ pagament d’una quota extraordinària. La quantia d’esta quota serà determinada en el Reglament precongressual.

</amendable>
<amendable article="20" title="Convocatòria">

1. El Congrés Nacional es reunirà amb caràcter ordinari cada dos anys, amb un marge de quatre mesos sempre que estiga justificat. Serà convocat per l’Assemblea Nacional, a proposta de la Coordinadora Nacional, amb una antelació mínima de tres mesos a la data de celebració.
2. El Congrés Nacional es reunirà amb caràcter extraordinari:
    1. Quan siga sol·licitat per una tercera part de la militància.
    2. Quan així ho acorde l’Assemblea Nacional per majoria de dos terços dels membres presents.
    3. Si dimitix o cessa la Secretaria General.
    4. Si la meitat més u de membres de la Coordinadora Nacional dimitixen o cessen en un període entre Assemblees Nacionals ordinàries.

</amendable>
<amendable article="21" title="Reglament precongressual">

1. Correspon a l’Assemblea Nacional l’aprovació d’un Reglament precongressual durant la sessió de convocatòria del Congrés, a proposta de la Coordinadora Nacional, que regule l’organització del mateix i el període precongressual.
2. El reglament precongressual recollirà:
    1. La data de celebració del Congrés.
    2. L’ordre del dia del Congrés.
    3. El funcionament i la presa d’acords de la Comissió Organitzadora del Congrés.
    4. Qui participa en el procés precongressual.
    5. El calendari i el funcionament del debat precongressual.
    6. La constitució del Congrés.

</amendable>
<amendable article="22" title="Ordre del dia">

1. Quan es tracte d’un congrés ordinari, correspon a l’Assemblea Nacional determinar l’ordre del dia. En qualsevol cas, haurà d’incloure necessàriament el debat sobre el model orgànic, polític i estratègic, així com la renovació de la Coordinadora Nacional, de la Comissió de Garanties, de la Comissió d'abordatge de violències masclistes i LGTBIfòbiques i de les persones representants al Consell Nacional de Més.
2. Quan es tracte d’un congrés extraordinari:
    1. Correspon a l’Assemblea Nacional determinar l’ordre del dia. En cas que la convocatòria siga deguda a les causes c) o d) de l’article 20.2, l’ordre haurà d’incloure necessàriament la renovació de la Coordinadora Nacional, de la Comissió de Garanties, de la Comissió d'abordatge de violències masclistes i LGTBIfòbiques i de les persones representants al Consell Nacional de Més.
    2. Excepcionalment, si la convocatòria és deguda a la sol·licitud d’una tercera part de la militància, esta haurà d’anar acompanyada d’una proposta d’ordre del dia. En cas que l’ordre del dia incloga l’elecció de la Coordinadora Nacional, també haurà d’incloure necessàriament la renovació de la Comissió de Garanties, de la Comissió d'abordatge de violències masclistes i LGTBIfòbiques i de les persones representants al Consell Nacional de Més.
3. Independentment de la convocatòria d’un Congrés extraordinari, se’n celebrarà un d’ordinari passat el termini establert des de l’últim Congrés ordinari.

</amendable>

<amendable article="23" title="Comissió Organitzadora del Congrés">

1. La  Comissió  Organitzadora  del Congrés és la màxima responsable de l’organització del Congrés. És un òrgan independent de la Coordinadora Nacional.
2. Les seues responsabilitats són:
    1. Elegir el lloc de celebració del Congrés per a assegurar-se que puga anar-hi tota la militància.
    2. Preparar el reglament del Congrés i les ponències de debat.
    3. Facilitar els recursos i els mitjans per al desenvolupament del debat precongressual.
    4. Decidir sobre l'estratègia comunicativa, externa i interna, de les qüestions relacionades amb el Congrés.
    5. Fer una proposta de Mesa del Congrés.
3. La Comissió Organitzadora del Congrés estarà composta per un mínim de nou persones i un màxim de quinze.
4. L’elecció tindrà lloc en l’Assemblea Nacional en què s’aprove el Reglament precongressual. Les persones que vulguen formar-ne part podran presentar la seua candidatura en el termini establert en la convocatòria de dita Assemblea Nacional. Les persones assistents a l’Assemblea Nacional votaran dues terceres parts d’una llista oberta formada per les persones candidates.

</amendable>
<amendable article="24" title="Constitució i quòrum">

1. El Congrés Nacional quedarà vàlidament constituït en primera convocatòria amb la meitat més una de les persones que el composen.
2. En qualsevol cas, el Congrés Nacional quedarà vàlidament constituït en segona convocatòria, mitja hora després de la primera, amb independència del nombre de membres presents.

</amendable>
<amendable article="25" title="Reglament, Mesa i acta del Congrés">

1. Correspon al Congrés Nacional aprovar el seu Reglament i elegir la Mesa del Congrés.
2. El Reglament del Congrés determinarà el règim de la presentació de propostes i candidatures, les intervencions, les votacions i la Mesa del Congrés.
3. La Mesa del Congrés estarà formada per la Presidència, la Vicepresidència, la Secretaria i la Vicesecretaria.
4. L’acta de la sessió serà alçada per la Secretaria de la Mesa del Congrés i hi figuraran els acords adoptats i totes les circumstàncies que resulten procedents per al fidel reflex d’esta. Estarà signada per la Secretaria, amb el vistiplau de la Presidència i de la resta de la Mesa, i serà aprovada en la primera Assemblea Nacional junt amb els textos definitius debatuts al Congrés.

</amendable>
</amendable-section>
<amendable-section id="T3_C2" title="Capítol II. De l’Assemblea Nacional." level="3">
<amendable article="26" title="Naturalesa">

L’Assemblea Nacional és el màxim òrgan decisori i de representació nacional de Joves PV entre congressos.

</amendable>
<amendable article="27" title="Funcions">

1. Són funcions de l’Assemblea Nacional:
    1. Convocar el Congrés Nacional.
    2. Vetlar pel compliment de les resolucions del Congrés Nacional.
    3. Interpretar els presents Estatuts.
    4. Decidir sobre les polítiques i les campanyes que duu a terme l’organització.
    5. Controlar la gestió de la Coordinadora Nacional i de les persones representants a les Executives Nacionals de Més i de Compromís i al Consell Nacional de Més i de qualsevol altra persona que exercisca la representació directa de Joves PV en algun òrgan o institució.
    6. Aprovar anualment el pressupost general i les seues bases d’execució, el balanç econòmic, les quotes i la resta d’aportacions econòmiques.
    7. Acordar l’adquisició de béns immobles, vehicles i qualsevol despesa que es desvie en més d’un 20% de la consignada al pressupost general.
    8. Constituir i dissoldre les comissions, els grups de treball i els fòrums que considere necessaris.
    9. Recollir, analitzar i donar resposta a les propostes de les persones membres i els col·lectius.
    10. Ratificar l’àmbit dels col·lectius comarcals en funció de la realitat organitzativa i, en cas de conflicte, fixar-ne l’àmbit.
    11. Ratificar les substitucions de les vacants que es produïsquen en la Coordinadora Nacional.
    12. Substituir les persones representants de Joves PV al Consell Nacional de Més en cas de no haver-hi suplents.
    13. Debatre i aprovar propostes de resolució de caràcter ideològic, que seran adjuntades a la ponència política.
2. En qualsevol cas, seran responsabilitat de l’Assemblea Nacional totes aquelles qüestions no atribuïdes expressament a cap altre òrgan.

</amendable>
<amendable article="28" title="Composició">

1. L’Assemblea Nacional està composta per la totalitat de membres de Joves PV, que podran participar de les sessions amb veu i vot.
2. Extraordinàriament, la Coordinadora Nacional podrà  restringir la participació solament a la militància en aquelles assemblees que considere oportunes per raó del contingut.

</amendable>
<amendable article="29" title="Mesa i acta de l’Assemblea">

1. La Mesa de l’Assemblea s’elegirà en la primera reunió de l’Assemblea Nacional després del Congrés i estarà formada per la Presidència, la Vicepresidència i la Secretaria.
2. La primera reunió de l'Assemblea Nacional després del Congrés, abans de l'elecció de la Mesa de l'Assemblea, estarà presidida i dirigida per la Coordinadora Nacional.
3. Per a l’elecció de la Mesa:
    1. El procediment serà la presentació de candidatures individuals a la Presidència o a la Secretaria de la Mesa.
    2. En una primera votació es podrà votar una única persona candidata a la Presidència. Ocuparà el càrrec de Presidència la persona més votada i el de Vicepresidència la segona persona més votada.
    3. En una segona votació es podrà votar una única persona candidata a la Secretaria. Ocuparà el càrrec de Secretaria la persona més votada.
4. Correspon a la Presidència de la Mesa moderar i dirigir la sessió.
5. Correspon a la Secretaria de la Mesa alçar acta de la sessió, on figuraran els acords adoptats i totes les circumstàncies que resulten procedents per al fidel reflex d’esta. Estarà signada per la Secretaria, amb el vistiplau de  la Presidència, i serà aprovada en la següent Assemblea Nacional ordinària.
6. En cas d’absència de la Presidència, la Vicepresidència assumirà les funcions. En cas d’absència d’ambdós càrrecs, assumirà les funcions una persona militant proposada per la Coordinadora Nacional i ratificada per l’Assemblea Nacional.
7. En cas d’absència de la Secretaria, assumirà les funcions una persona militant proposada per la Coordinadora Nacional i ratificada per l’Assemblea Nacional.

</amendable>
<amendable article="30" title="Convocatòria">

1. L’Assemblea Nacional es reunirà amb caràcter ordinari cada tres mesos.
2. L’Assemblea Nacional ordinària serà convocada per la Coordinadora Nacional amb una antelació mínima de quinze dies naturals a la data de celebració, tot indicant l’ordre del dia. També serà la Coordinadora qui enviarà la documentació necessària en un termini mai inferior a cinc dies naturals d’antelació. Excepcionalment, si la documentació pot ser esmenada, s’enviarà adjunta amb la convocatòria de l’Assemblea.
3. El lloc de celebració de l’Assemblea Nacional serà itinerant per les diferents demarcacions territorials.
4. L’Assemblea Nacional es reunirà amb caràcter extraordinari:
    1. A petició de la majoria absoluta de membres de la Coordinadora Nacional.
    2. A petició del 10% de la militància.
    3. A petició de tres assemblees comarcals.
    4. A petició de la Comissió de Garanties.
5. L’Assemblea Nacional extraordinària serà convocada amb una antelació mínima de set dies naturals a la data de celebració, tot indicant l’ordre del dia. La documentació necessària serà enviada en un termini mai inferior a tres dies naturals d’antelació. Excepcionalment, si la documentació pot ser esmenada, s’enviarà adjunta amb la convocatòria de l’Assemblea.
6. Només dins dels casos en què estiga absolutament justificat per motius de caràcter organitzatiu o polític, i previ informe de la Comissió de Garanties al voltant de la seua procedència, l’Assemblea Nacional extraordinària podrà convocar-se amb caràcter d’urgència amb un mínim de 48 hores d’antelació.

</amendable>
<amendable article="31" title="Ordre del dia">

1. Quan es tracte d’una assemblea ordinària, correspon a la Coordinadora Nacional determinar l’ordre del dia. En qualsevol cas, haurà d’incloure necessàriament la ratificació o  modificació de l’ordre del dia, l’aprovació de l’acta de l’assemblea ordinària anterior –i les actes d’assemblees extraordinàries, si s’escau–, l’informe de la Coordinadora Nacional, l’aprovació de propostes de resolució i un torn obert de paraula.
2. Quan es tracte d’una assemblea extraordinària, correspon a qui la sol·licite proposar l’ordre del dia. En qualsevol cas, haurà d’incloure necessàriament la ratificació o modificació de l’ordre del dia.

</amendable>
<amendable article="32" title="Constitució i quòrum">

1. L’Assemblea Nacional quedarà vàlidament constituïda en primera convocatòria amb la meitat més una de les persones convocades.
2. En qualsevol cas, l’Assemblea Nacional quedarà vàlidament constituïda en segona convocatòria, mitja hora després de la primera, amb independència del nombre de membres presents.

</amendable>
<amendable article="33" title="Propostes i esmenes">

1. Les propostes de modificació de l’ordre del dia es debatran al començament de l’Assemblea Nacional.  Excepcionalment, les propostes de punts de l’ordre del dia que requerisquen documentació adjunta s’hauran d’enviar necessàriament a la Coordinadora Nacional en un termini mai inferior a sis dies naturals d’antelació quan es tracte d’una assemblea ordinària i mai inferior a quatre dies naturals d’antelació quan es tracte d’una assemblea extraordinària.
2. Les esmenes es podran enviar a la Coordinadora Nacional entre la convocatòria de l’Assemblea i un termini mai inferior a sis dies naturals d’antelació quan es tracte d’una assemblea ordinària i mai inferior a quatre dies naturals d’antelació quan es tracte d’una assemblea extraordinària. Excepcionalment, es podran fer esmenes in voce quan es tracte de documentació adjunta a punts proposats per a la modificació de l’ordre del dia.
3. Les propostes de resolució es podran enviar a la Coordinadora Nacional entre la convocatòria de l’Assemblea i un termini mai inferior a sis dies naturals d’antelació quan es tracte d’una assemblea ordinària i mai inferior a quatre dies naturals d’antelació quan es tracte d’una assemblea extraordinària. Excepcionalment, es podran presentar propostes de resolució fins al començament de l’assemblea sempre que esta aprove el seu caràcter d’urgència.
4. Les propostes i esmenes poden ser individuals o col·lectives. Les propostes i esmenes col·lectives podran ser comarcals o signades per dos o més membres. En el cas de les comarcals, han d'estar aprovades per l'Assemblea Comarcal i visades, i la seua defensa ha d’estar delegada en la Secretaria Comarcal o en qui delegue.

</amendable>
</amendable-section>
</amendable-section>
<amendable-section id="T4" title="Títol quart. De la Coordinadora Nacional">
<amendable article="34" title="Naturalesa">

La Coordinadora Nacional és l’òrgan col·legiat de govern de Joves PV.

</amendable>
<amendable article="35" title="Funcions">

Són funcions de la Coordinadora Nacional:
1. Desenvolupar i coordinar l’activitat de Joves PV en el marc dels acords del Congrés Nacional i l’Assemblea Nacional.
2. Coordinar les relacions de Joves PV amb altres organitzacions.
3. Convocar l’Assemblea Nacional i proposar, si escau, l’ordre del dia.
4. Proposar a l’Assemblea Nacional la convocatòria del Congrés Nacional.
5. Proposar, si escau, a l’Assemblea Nacional el nomenament de ponents que treballen de manera anticipada aspectes polítics i estratègics de cara el següent Congrés Nacional.
6. Informar ordinàriament l’Assemblea Nacional de la seua gestió.
7. Emetre els informes i dictàmens que siguen acordats per iniciativa pròpia o sol·licitats.
8. Proposar cada any a l’Assemblea Nacional l’aprovació del pla anual d’activitats, la memòria anual, el pressupost anual i el balanç econòmic.
9. Constituir i dissoldre les comissions i els grups de treball que considere necessaris.
10. Contractar, gestionar i acomiadar el personal al servei de Joves PV segons el procediment establert.
11. Aprovar la modificació del domicili social de Joves PV.
12. Demanar l’assistència o la presentació d’informes a les persones membres de Joves PV que ocupen càrrecs institucionals.
13. Elegir les persones representants de Joves PV a òrgans directius de les d’entitats en les que l’organització és part.
14. Totes aquelles tasques relacionades amb l’execució, la representació i el govern de l’entitat descrites en els articles referits a les secretaries.

</amendable>
<amendable article="36" title="Composició">

1. La Coordinadora Nacional està composta per la suma de les persones que formen part d’una llista tancada electa i de les persones elegides dins d’una llista oberta.
2. La llista tancada estarà formada per un mínim de huit persones i un màxim de catorze. Així mateix, haurà de contindre necessàriament una Secretaria General, una Secretaria d’Organització, una Secretaria de Finances, una Secretaria de Comunicació, una Secretaria de Dinamització i una Secretaria de Política.
3. De la llista oberta, seran elegides un total de set persones.
4. Si s'escau, també seran membres de la Coordinadora Nacional, amb veu però sense vot, les persones representants de Joves PV a la Comissió Permanent del Consell Valencià de la Joventut i el Bureau de l’EFAY.

</amendable>
<amendable article="37" title="Elecció, presa de possessió i mandat">

1. Les persones membre de la Coordinadora Nacional seran elegides en el Congrés Nacional per mitjà dels següents mètodes:
    1. Quant a la llista tancada, el procediment serà la presentació de candidatures col·lectives. Cada militant podrà votar una única candidatura. Serà proclamada la candidatura que aconseguisca la majoria absoluta dels vots presents en primera votació. Si cap candidatura aconseguix la majoria absoluta, les dues candidatures més votades concorreran a una segona votació en què hauran d’aconseguir una majoria simple.
    2. Pel que fa a la llista oberta, el procediment serà la presentació de candidatures individuals. Cada militant podrà votar cinc candidatures. Cada candidatura serà vàlida de proclamació si obté igual o més del 10% dels vots presents. Seran proclamades un total de set candidatures. Les candidatures vàlides no proclamades constituiran una llista de suplents ordenada en funció del nombre de vots obtinguts.
2. La presa de possessió es farà efectiva una vegada proclamades les candidatures, i consistirà en el lliurament i la recepció del corresponent arqueig econòmic, la relació de compromisos pendents i la documentació administrativa i de gestió.
3. El mandat de la Coordinadora Nacional comença en el moment de la seua presa de possessió i acaba en la presa de possessió de la següent Coordinadora Nacional.

</amendable>
<amendable article="38" title="Organització de la Coordinadora Nacional">

1. La Coordinadora Nacional serà autònoma per a decidir la manera d’organitzar i coordinar la seua activitat en les àrees, secretaries o comissions (permanents o temporals) que considere adients, respectant la necessitat d’incloure en la seua estructura la Secretaria General i les secretaries d’Organització, Finances, Comunicació, Dinamització i Política.
2. S’establiran les formes  d’organització de la Coordinadora Nacional en la seua primera reunió després del Congrés Nacional, de forma que totes les persones elegides quedaran adscrites necessàriament a una àrea o una secretaria amb unes funcions determinades. Esta decisió es comunicarà en la primera Assemblea Nacional que se celebre.
3. La Coordinadora Nacional posarà a l’abast dels i les membres de Joves PV les seues actes, on figuraran els acords adoptats.

</amendable>
<amendable article="39" title="Secretaria General">

1. Són funcions de la Secretaria General:
    1. Ser la màxima representació legal de Joves PV.
    2. Coordinar les relacions de Joves PV amb les institucions i altres organitzacions, tant nacionals com internacionals.
    3. Formar part, si procedix, de l’Executiva Nacional de Més.
    4. Formar part, si procedix, de la Comissió Executiva Nacional de Compromís.
    5. Moderar i dirigir el desenvolupament de les discussions i els debats de les reunions de la Coordinadora Nacional.
    6. Visar les actes, els acords i les certificacions dels acords de l’Assemblea Nacional i la Coordinadora Nacional.
    7. Assegurar el compliment dels presents Estatuts, els reglaments i acords dels òrgans de Joves PV que els desenvolupen i de la resta de legalitat vigent que siga aplicable.
    8. Informar la Coordinadora Nacional i l’Assemblea Nacional de la seua gestió a l’Executiva Nacional de Més i a la Comissió Executiva Nacional de Compromís.
    9. Totes aquelles tasques relacionades amb la representació de Joves PV i la seua Coordinadora Nacional no atribuïdes a cap persona o òrgan.
2. La Secretaria General podrà delegar funcions en altres membres de la Coordinadora Nacional amb el vistiplau d’este òrgan. La delegació haurà de ser ratificada en la següent Assemblea Nacional.

</amendable>
<amendable article="40" title="Secretaria d’Organització">

Són funcions de la Secretaria d’Organització:
1. Vetlar per la bona organització  de Joves PV i els seus òrgans i espais: els col·lectius locals i comarcals, la Coordinadora Nacional i l’Assemblea Nacional.
2. Convocar l’Assemblea Nacional.
3. Convocar, amb el vistiplau de la Secretaria General, les reunions de la Coordinadora Nacional.
4. Exercir com a Secretaria de la Coordinadora Nacional.
5. Preparar la tramitació dels assumptes de Joves PV i redactar i autoritzar les actes de les reunions de la Coordinadora Nacional.
6. Posar a l’abast dels i les membres de Joves PV les actes de la Coordinadora Nacional.
7. Expedir, si escau, certificacions dels acords presos.
8. Conservar la documentació generada pels diferents òrgans nacionals.
9. Coordinar-se amb l’equip tècnic de Joves PV, de Més i de Compromís per a dur a terme la gestió d’altes i baixes de la militància.
10. Comunicar a les secretaries comarcals i locals les noves altes produïdes.
11. Emetre, si escau, informes sobre la situació territorial i d’implantació per a la Secretaria de Dinamització, l’Assemblea Nacional i els col·lectius territorials.
12. Convocar les assemblees comarcals i locals quan hi haja una moció de censura.
13. Convocar els congressos comarcals de nova constitució.
14. Convocar la Comissió de Coordinació Territorial.

</amendable>
<amendable article="41" title="Secretaria de Finances">

Són funcions de la Secretaria de Finances:
1. Gestionar i custodiar els recursos econòmics i materials de Joves PV.
2. Confeccionar la proposta de pressupost anual de Joves PV i les seues bases d’execució.
3. Informar anualment l’Assemblea Nacional sobre l’estat de liquidació del pressupost.
4. Plantejar, si escau, una proposta de política de quotes.
5. Controlar la comptabilitat, realitzar les previsions de tresoreria i verificar la caixa.
6. Garantir una gestió dels recursos econòmics i materials de Joves PV que permeta també als col·lectius comarcals l’obtenció de recursos.
7. Coordinar i vetlar per la correcta gestió econòmica dels col·lectius territorials.
8. Expedir, si escau, certificacions dels acords presos en matèria econòmica.
9. Preparar les sol·licituds per a subvencions.
10. Elaborar un codi ètic en matèria de realització i execució del pressupost anual, tant en els ingressos com en les despeses.

</amendable>
<amendable article="42" title="Secretaria de Comunicació">

Són funcions de la Secretaria de Comunicació:
1. Elaborar i coordinar l’estratègia comunicativa de Joves PV.
2. Administrar els canals de comunicació de Joves PV.
3. Gestionar la relació amb els mitjans de comunicació.
4. Vetlar pel bon ús de la imatge gràfica de Joves PV en les xarxes socials i en el material imprés.
5. Treballar de manera especialment coordinada amb la Secretaria de Política.

</amendable>
<amendable article="43" title="Secretaria de Dinamització">

Són funcions de la Secretaria de Dinamització:
1. Establir i mantindre relacions amb militants, simpatitzants i col·lectius territorials.
2. Establir estratègies d’implantació per a promoure l’afiliació i la creació de nous col·lectius.
3. Promoure la integració i la participació de militants, simpatitzants i col·lectius territorials, així com la relació entre estos agents.
4. Promoure la formació de militants, simpatitzants i col·lectius territorials.
5. Dinamitzar la planificació, el desenvolupament i l’avaluació de l’activitat de Joves PV en els diferents nivells orgànics.

</amendable>
<amendable article="44" title="Secretaria de Política">

Són funcions de la Secretaria de Política:
1. Dirigir l’acció política de Joves PV.
2. Vetlar pel compliment de les ponències política i estratègica aprovades pel Congrés Nacional.
3. Coordinar i cohesionar l’activitat institucional de Joves PV i els seus càrrecs.
4. Elaborar argumentaris i documentació sobre les línies polítiques de Joves PV.
5. Impulsar campanyes que donen visibilitat a l’activitat i al pensament polític de Joves PV.
6. Treballar de manera especialment coordinada amb la Secretaria de Comunicació.

</amendable>
<amendable article="45" title="Vacants">

1. Quedarà vacant un lloc de la Coordinadora Nacional:
    1. Per dimissió.
    2. Per cessament del seu càrrec.
    3. Per defunció.
2. En el supòsit de vacant de la Secretaria General, l’Assemblea Nacional elegirà d’entre les persones que formen la Coordinadora Nacional una que ocupe el càrrec fins a la celebració d’un congrés extraordinari.
3. En el supòsit de vacant d’alguna persona membre de la llista tancada elegida, serà substituïda a proposta de la Coordinadora Nacional, sempre amb la ratificació prèvia de l’Assemblea Nacional.
4. En el supòsit de vacant d’alguna persona elegida per la llista oberta, serà substituïda per la següent candidatura de la llista de suplents generada en el Congrés Nacional. Si s’esgota la llista de suplents, es podrà repetir el procediment d’elecció dels càrrecs en la següent Assemblea Nacional.

</amendable>
</amendable-section>
<amendable-section id="T5" title="Títol cinqué. D'altres òrgans">
<amendable-section id="T5_C1" title="Capítol I. De la Comissió de Garanties" level="3">
<amendable article="46" title="Naturalesa">

La Comissió de Garanties és l’òrgan col·legiat consultiu de Joves PV.

</amendable>
<amendable article="47" title="Funcions">

1. Són funcions de la Comissió de Garanties:
    1. Revisar els comptes de Joves PV.
    2. Defensar els drets de militants i simpatitzants de Joves PV.
    3. Presidir i moderar els procediments disciplinaris i sancionadors.
    4. Si s’escau, emetre informes interpretatius vinculants, excepte dels Estatuts.
    5. Si s’escau, emetre informes preceptius no vinculants sobre la interpretació dels Estatus.
    6. Garantir que les xarxes socials de Joves PV es mantenen sempre imparcials en primàries i en congressos.
    7. Convocar, si escau, una Assemblea Nacional extraordinària amb els punts de l’ordre del dia que considere oportuns per a la resolució d’algun conflicte o procediment.
    8. Informar anualment l’Assemblea Nacional sobre la seua activitat.
2. La Comissió de Garanties podrà desenvolupar les seues funcions actuant d’ofici o a instància de les següents parts:
    1. L’òrgan de govern competent.
    2. El 20% de la militància afectada.
    3. La quarta part de l’Assemblea Nacional.
    4. Les parts implicades.
3. La Comissió de Garanties exercirà les seues funcions en tots els casos plantejats en estos Estatuts i reglaments que se’n deriven, excepte en els previstos per a la Comissió d’abordatge de violències masclistes i LGTBIfòbiques.

</amendable>
<amendable article="48" title="Composició">

La Comissió de Garanties està composta per tres membres.

</amendable>
<amendable article="49" title="Elecció, presa de possessió i mandat">

1. Les persones que formen la Comissió de Garanties seran elegides en el Congrés Nacional per mitjà del mètode de llista oberta. El procediment serà la presentació de candidatures individuals. Cada militant podrà votar un màxim de dues candidatures. Cada candidatura serà vàlida de proclamació si obté igual o més del 10% dels vots presents. Les candidatures vàlides no proclamades constituiran una llista de suplents ordenada en funció del nombre de vots obtinguts.
2. La presa de possessió es farà efectiva una vegada proclamades les candidatures.
3. El mandat de la Comissió de Garanties comença en el moment de la seua presa de possessió i acaba en la presa de possessió de la següent Comissió.

</amendable>
<amendable article="50" title="Vacants">

1. Quedarà vacant un lloc de la Comissió de Garanties:
    1. Per dimissió.
    2. Per cessament del seu càrrec.
    3. Per defunció.
2. En el supòsit de vacant d’alguna persona de la Comissió, serà substituïda per la següent candidatura de la llista de suplents generada en el Congrés Nacional. Si s’esgota la llista de suplents, es repetirà el procediment d’elecció dels càrrecs en la següent Assemblea Nacional.

</amendable>
</amendable-section>
<amendable-section id="T5_C2" title="Capítol II. De la Comissió d’abordatge de violències masclistes i LGTBIfòbiques" level="3">
<amendable article="51" title="Naturalesa">

</amendable>
<amendable article="52" title="Funcions">

</amendable>
<amendable article="53" title="Composició">

</amendable>
<amendable article="54" title="Elecció, presa de possessió i mandat">

</amendable>
<amendable article="55" title="Vacants">

</amendable>
<amendable article="56" title="Secretaria Tècnica">

</amendable>
<amendable article="57" title="Protocol contra agressions masclistes i LGTBIfòbiques">

</amendable>
</amendable-section>
<amendable-section id="T5_C3" title="Capítol III. Del Comité Electoral" level="3">
<amendable article="58" title="Naturalesa">
El Comité Electoral és l'òrgan que té com a finalitat optimitzar el treball organitzatiu, estratègic i polític durant els períodes electorals.
</amendable>
<amendable article="59" title="Composició">
La creació i composició del Comité Electoral tindrà lloc abans de cada període electoral, a proposta de la Coordinadora Nacional, i posteriorment ratificada per l'Assemblea Nacional.
</amendable>
<amendable article="60" title="Funcionament">

1. El Comité Electoral assumirà la gestió ordinària de precampanya, campanya i jornada electoral.
2. Comptarà amb els recursos humans, materials i econòmics assignats per la Coordinadora Nacional.
3. Haurà de coordinar el període electoral en tots els àmbits.

</amendable>
</amendable-section>
</amendable-section>
<amendable-section id="T6" title="Títol sisé. De l'organització territorial">
<amendable-section id="T6_C1" title="Capítol I. Dels col·lectius comarcals" level="3">
<amendable article="61" title="Naturalesa">

1. Els col·lectius comarcals són òrgans assemblearis de l’estructura territorial de Joves PV i funcionen per mitjà del Congrés Comarcal, l’Assemblea Comarcal i la Coordinadora Comarcal.
2. Els col·lectius comarcals estaran agrupats de la següent manera:
    1. el Maestrat - els Ports
    2. la Plana Alta - l’Alcalatén
    3. la Plana Baixa - l’Alt Millars
    4. el Camp de Morvedre - l’Alt Palància
    5. el Camp de Túria - la Serrania - el Racó d’Ademús
    6. l’Horta Nord
    7. l’Horta Sud
    8. València
    9. la Foia de Bunyol - la Plana d’Utiel - la Vall de Cofrents
    10. la Ribera Alta
    11. la Ribera Baixa
    12. la Costera - la Canal de Navarrés
    13. la Safor - Valldigna
    14. la Vall d’Albaida
    15. l’Alcoià - el Comtat
    16. la Marina Alta
    17. la Marina Baixa
    18. l’Alacantí
    19. el Vinalopó Mitjà - l’Alt Vinalopó
    20. el Baix Vinalopó - el Baix Segura
3. Per a la constitució d’un nou col·lectiu comarcal serà necessari que este dispose de tres o més militants.
4. Excepcionalment, l’Assemblea Nacional podrà ratificar l’alteració de l'agrupació comarcal.

</amendable>
<amendable article="62" title="Congrés Comarcal">

1. El Congrés Comarcal és el màxim òrgan de decisió del col·lectiu comarcal.
2. Són funcions del Congrés Comarcal:
a. Determinar la línia estratègica, organitzativa i ideològica del col·lectiu.
b. Elegir les persones que formen la Coordinadora Comarcal.
3. El Congrés Comarcal estarà compost, es convocarà, es constituirà i funcionarà com una Assemblea Comarcal.
4. El Congrés Comarcal se celebrarà en un termini mai superior a sis mesos després del Congrés Nacional. Excepcionalment, es podran celebrar congressos comarcals per a constituir nous col·lectius.

</amendable>
<amendable article="63" title="Assemblea Comarcal">

1. L’Assemblea Comarcal és el màxim  òrgan de decisió del col·lectiu comarcal entre congressos.
2. Són funcions de l’Assemblea Comarcal:
    1. Convocar el Congrés Comarcal.
    2. Decidir sobre les polítiques i les campanyes que durà a terme el col·lectiu.
    3. Controlar la gestió de la Coordinadora Comarcal.
    4. Aprovar anualment els pressupostos i els comptes comarcals.
    5. Constituir i dissoldre les comissions i grups de treball que considere necessàries.
    6. Recollir, analitzar i donar resposta a les propostes dels col·lectius locals, militants i simpatitzants de Joves PV.
    7. Ratificar les substitucions de les vacants que es produïsquen en la Coordinadora Comarcal.
    8. Totes aquelles qüestions no atribuïdes expressament a cap altre òrgan comarcal.
3. L’Assemblea Comarcal està composta per la totalitat de membres de Joves PV al col·lectiu comarcal.

</amendable>
<amendable article="64" title="Coordinadora Comarcal">

1. La Coordinadora Comarcal és l’òrgan col·legiat de govern del col·lectiu comarcal.
2. Són funcions de la Coordinadora Comarcal:
    1. Desenvolupar i coordinar l’activitat de Joves PV a la comarca.
    2. Coordinar les relacions amb altres col·lectius territorials de Joves PV.
    3. Convocar l’Assemblea Comarcal.
    4. Informar ordinàriament l’Assemblea Comarcal de la seua gestió.
    5. Proposar cada any a l’Assemblea Comarcal l’aprovació d’un Pla Anual d’Activitats i un pressupost comarcal anual.
    6. Coordinar l’acció dels col·lectius locals a la comarca.
    7. Comunicar a la Coordinadora Nacional la tria i els canvis de membres de la Coordinadora Comarcal.
    8. Comunicar a  la Coordinadora Nacional les persones que gestionen els correus, les xarxes socials i els webs oficials del col·lectiu comarcal.
    9. Realitzar i custodiar les actes de les reunions de l’Assemblea Comarcal i la Coordinadora Comarcal.
    10. Coordinar i vetlar per la correcta gestió econòmica del col·lectiu.
    11. Conéixer les actualitzacions de les dades al cens del col·lectiu comarcal i els col·lectius locals de la comarca.
    12. Coordinar-se amb la Secretaria de Comunicació de la Coordinadora Nacional per a la difusió de l’activitat comarcal i nacional.
    13. Convocar els congressos locals de nova constitució.
3. La Coordinadora Comarcal està composta, com a mínim, per una Secretaria Comarcal, una Secretaria d’Organització i Finances Comarcal i una Secretaria de Dinamització i Comunicació Comarcal.
4. Són funcions de la Secretaria Comarcal:
    1. Exercir de Portaveu Comarcal.
    2. Formar part, si procedix, de l’Executiva Comarcal de Més.
    3. Informar a la Coordinadora Comarcal i l’Assemblea Comarcal de la seua gestió a l’Executiva Comarcal de Més.
    4. Moderar i dirigir el desenvolupament de les discussions i els debats de les reunions de la Coordinadora Comarcal.
    5. Visar les actes, els acords i les certificacions dels acords de l’Assemblea Comarcal i la Coordinadora Comarcal.
    6. Totes aquelles tasques relacionades amb la representació de Joves PV en l'àmbit comarcal no atribuïdes a cap altre òrgan.
5. La Secretaria Comarcal podrà delegar les seues funcions en altres membres de la Coordinadora Comarcal amb el vistiplau d'este òrgan i la ratificació de l'Assemblea Comarcal.


</amendable>
</amendable-section>
<amendable-section id="T6_C2" title="Capítol II. Dels col·lectius intercomarcals i extraterritorials" level="3">
<amendable article="65" title="Col·lectius intercomarcals">

1. En aquelles comarques limítrofes que tinguen qüestions organitzatives, geogràfiques o de qualsevol altre tipus que ho aconsellen, es podrà constituir un Consell Intercomarcal, que nomenarà un coordinador o una coordinadora intercomarcal d’eixes comarques. El Consell Intercomarcal podrà substituir les coordinadores comarcals o bé exercir una tasca de coordinació a l’hora de plantejar accions conjuntes que afecten totes les comarques implicades. La constitució d’un Consell Intercomarcal s’aprovarà a proposta de les comarques interessades i serà ratificada per majoria simple per l’Assemblea Nacional.
2. Atés que l’estructura bàsica de Joves PV són les comarques, els Consells Intercomarcals constituïts tindran una durada limitada al període entre congressos, que serà prorrogable si persistixen els motius que n’activaren la creació i així ho ratifique la militància de les comarques afectades mitjançant votació convocada a l’efecte.

</amendable>
<amendable article="66" title="Col·lectius extraterritorials">

1. Es podran crear col·lectius locals fora del País Valencià corresponents a àmbits territorials concrets.
2. Totes aquelles persones militants i simpatitzants de Joves PV residents permanentment o temporalment fora del País Valencià podran sol·licitar-ne l’adscripció, amb la qual cosa deixaran de formar part del cens del seu lloc d’origen.
3. Aquelles persones que vulguen mantindre l’adscripció a un col·lectiu local dins del País Valencià podran participar en el col·lectiu extraterritorial que els corresponga però només amb dret a veu i sense comptar a efectes de representativitat.
4. El conjunt de col·lectius locals extraterritorials es considerarà equivalent a tots els efectes de funcionament i representativitat a una comarca.

</amendable>
</amendable-section>
<amendable-section id="T6_C3" title="Capítol III. Dels col·lectius locals" level="3">
<amendable article="67" title="Naturalesa">

1. Els col·lectius locals són òrgans assemblearis de l’estructura territorial de Joves PV i funcionen per mitjà del Congrés Local, l’Assemblea Local i la Secretaria Local.
2. Per a la constitució d’un col·lectiu local en un municipi o districte serà necessari que este dispose de dos o més militants.
3. Es podran constituir col·lectius locals conformats per una agrupació de municipis o districtes menuts.

</amendable>
<amendable article="68" title="Congrés Local">

1. El Congrés Local és el màxim òrgan de decisió del col·lectiu local.
2. Són funcions del Congrés Local:
    1. Determinar la línia estratègica i organitzativa i ideològica del col·lectiu.
    2. Elegir la Secretaria Local i, si escau, les persones que formen la Coordinadora Local.
3. El Congrés Local estarà compost, es convocarà, es constituirà i funcionarà com una Assemblea Local.
4. El Congrés Local se celebrarà en un termini mai superior a huit mesos després del Congrés Nacional. Excepcionalment, es podran celebrar congressos locals per a constituir nous col·lectius.

</amendable>
<amendable article="69" title="Assemblea Local">

1. L’Assemblea Local és el màxim òrgan de decisió del col·lectiu local entre congressos.
2. Són funcions de l’Assemblea Local:
    1. Convocar el Congrés Local.
    2. Decidir sobre les polítiques i les campanyes que durà a terme el col·lectiu.
    3. Controlar la gestió de la Secretaria Local i, si escau, la Coordinadora Local.
    4. Aprovar anualment els pressupostos i els comptes locals.
    5. Constituir i dissoldre les comissions i grups de treball que considere necessàries.
    6. Recollir, analitzar i donar resposta a les propostes de militants i simpatitzants de Joves PV.
    7. Ratificar les substitucions de les vacants que es produïsquen en la Secretaria Local i, si escau, la Coordinadora Local.
    8. Totes aquelles qüestions no atribuïdes expressament a cap altre òrgan local.
3. L’Assemblea Local està composta per la totalitat de membres de Joves PV al col·lectiu local.

</amendable>
<amendable article="70" title="Secretaria Local">

1. La Secretaria Local exercix el govern del col·lectiu local.
2. Són funcions de la Secretaria Local:
    1. Desenvolupar i coordinar l’activitat de Joves PV al municipi, el barri o el districte.
    2. Coordinar les relacions amb altres col·lectius territorials de Joves PV.
    3. Convocar l’Assemblea Local.
    4. Informar ordinàriament l’Assemblea Local de la seua gestió.
    5. Proposar cada any a l’Assemblea Local l’aprovació d’un Pla Anual d’Activitats.
    6. Comunicar a la Coordinadora Comarcal i la Coordinadora Nacional la tria i els canvis de la Secretaria Local i, si escau, els i les membres de la Coordinadora Local.
    7. Comunicar a la  Coordinadora Comarcal i la Coordinadora Nacional les persones que gestionen els correus, les xarxes socials i els webs oficials del col·lectiu local.
    8. Realitzar i custodiar les actes de les reunions de l’Assemblea Local i, si escau, la Coordinadora Local.
    9. Coordinar i vetlar per la correcta gestió econòmica del col·lectiu.
    10. Conéixer les actualitzacions de les dades al cens del col·lectiu local.
    11. Coordinar-se amb les secretaries de Comunicació de la Coordinadora Nacional i la Coordinadora Comarcal per a la difusió de l’activitat local, comarcal i nacional.
    12. Visar les actes, els acords i les certificacions dels acords de l’Assemblea Local i, si escau, la Coordinadora Local.
3. La Secretaria Local podrà funcionar en forma de Coordinadora Local sempre que estiga composta, com a mínim, per una Secretaria Local, una Secretaria d’Organització i Finances Local i una Secretaria de Dinamització i Comunicació Local.
4. La Secretaria Local exercirà les funcions de Portaveu Local. Formarà part, si procedix, de l'Executiva Local de Més i tindrà atribuïdes totes aquelles tasques relacionades amb la representació de Joves PV en l'àmbit local no atribuïdes a cap altre òrgan. Podrà delegar les seues funcions en altres membres de la Coordinadora Local amb el vistiplau d'este òrgan i la ratificació de l'Assemblea Local.

</amendable>
</amendable-section>
<amendable-section id="T6_C4" title="Capítol IV. De les disposicions comunes als col·lectius territorials" level="3">
<amendable article="71" title="Convocatòria de les assemblees">

1. Les assemblees es reuniran amb caràcter ordinari cada sis mesos.
2. Les assemblees ordinàries seran convocades per l’òrgan de govern competent amb una antelació mínima de set dies naturals a la data de celebració, tot indicant l’ordre del dia. També serà la coordinadora qui enviarà la documentació necessària en un termini mai inferior a tres dies naturals d’antelació. Excepcionalment, si la documentació pot ser esmenada, s’enviarà adjunta amb la convocatòria de l’Assemblea.
3. Les assemblees es reuniran amb caràcter extraordinari:
    1. A petició de la majoria absoluta de membres de l’òrgan de govern competent.
    2. A petició d’un terç de la militància del territori.
    3. A petició de la Coordinadora Nacional.
    4. A petició de la Secretaria d’Organització de la Coordinadora Nacional en cas de moció de censura comarcal o local.
    5. Davant d’un Congrés Nacional de Joves PV.
4. Les assemblees extraordinàries seran convocades amb una antelació mínima de dos dies naturals a la data de celebració, tot indicant l’ordre del dia. La documentació necessària serà enviada en un termini mai inferior a 24 hores d’antelació. Excepcionalment, si la documentació pot ser esmenada, s’enviarà adjunta amb la convocatòria de l’Assemblea.

</amendable>
<amendable article="72" title="Constitució i quòrum de les assemblees">

1. Les assemblees quedaran vàlidament constituïdes en primera convocatòria amb la meitat més una de les persones convocades.
2. En qualsevol cas, les assemblees quedaran vàlidament constituïdes en segona convocatòria, mitja hora després de la primera convocatòria, amb independència del nombre de membres presents.

</amendable>
<amendable article="73" title="Moderació de les assemblees">

1. La mesa de les assemblees s’elegirà al començament de cada sessió i estarà formada per la Presidència i la Secretaria.
2. Correspon a la Presidència de la Mesa moderar i dirigir la sessió.
3. Correspon a la Secretaria de la Mesa alçar acta de la sessió, on figuraran els acords adoptats i totes les circumstàncies que resulten procedents per al fidel reflex d’esta. Estarà signada per la Secretaria, amb el vistiplau de  la Presidència, i serà aprovada en la següent assemblea ordinària.

</amendable>
<amendable article="74" title="Col·lectius de les joventuts de Compromís">

En el supòsit que un col·lectiu territorial de les joventuts de Compromís decidira constituir-se per a funcionar de forma conjunta, els col·lectius de Joves PV poden decidir integrar-se i participar d’estos col·lectius, sempre tenint en compte les obligacions i els deures dels presents Estatuts.

</amendable>
</amendable-section>
<amendable-section id="T6_C5" title="Capítol V. De la Comissió de Coordinació Territorial" level="3">
<amendable article="75" title="Naturalesa">

La Comissió de Coordinació Territorial és l’òrgan col·legiat de coordinació territorial de Joves PV.

</amendable>
<amendable article="76" title="Funcions">

Són funcions de la Comissió de Coordinació Territorial:
1. Coordinar l’organització dels col·lectius territorials.
2. Coordinar les estratègies d’implantació, dinamització i formació amb i entre els col·lectius territorials.
3. Coordinar la comunicació i l’acció política amb i entre els col·lectius territorials.

</amendable>
<amendable article="77" title="Composició">

La Comissió de Coordinació Territorial està composta per les secretaries de la Coordinadora Nacional i les secretaries comarcals, o persones en qui deleguen. En tot cas, qualsevol membre de Joves PV pot assistir-hi.

</amendable>
<amendable article="78" title="Convocatòria">

1. La Comissió de Coordinació Territorial es reunirà amb caràcter ordinari cada sis mesos. Serà convocada per la Secretaria d’Organització amb una antelació mínima de quinze dies naturals a la data de celebració, tot indicant l’ordre del dia.
2. La Comissió de Coordinació Territorial es reunirà amb caràcter extraordinari a petició de tres assemblees comarcals o de la majoria absoluta de membres de la Coordinadora Nacional. Serà convocada amb una antelació mínima de set dies naturals a la data de celebració, tot indicant l’ordre del dia.
3. El lloc de celebració de la Comissió de Coordinació Territorial serà itinerant pel territori.

</amendable>
<amendable article="79" title="Presa d'acords">

1. Els acords s’han de prendre per consens, i estos seran ratificats per l’Assemblea Nacional.
2. En cas que no hi haja acord, el debat i la votació es traslladaran a l’Assemblea Nacional.

</amendable>
</amendable-section>
</amendable-section>
<amendable-section id="T7" title="Títol seté. Del règim intern de funcionament">
<amendable article="80" title="Règim general">

1. Les convocatòries d’òrgans hauran de comptar amb una hora d'inici, una hora de finalització i una temporalització de l'ordre del dia.
2. Tots els òrgans podran disposar d’un reglament de funcionament propi, que mai podrà contradir els presents Estatuts. Este haurà de ser d’aprovat per una majoria qualificada de dues terceres parts de l’òrgan en qüestió.

</amendable>
<amendable article="81" title="Presa d'acords">

1. Les  votacions es realitzaran mitjançant el vot directe i personal; serà norma general realitzar-lo a mà alçada, excepte en aquells casos en què el 10% de les persones amb dret a vot demane el vot secret, ja siga fent arribar la petició prèviament a la persona que exercisca la Secretaria o sol·licitant-ho públicament en el moment de fer la votació.
2. Les votacions sobre persones seran necessàriament secretes. Tindran la consideració de votació sobre persones aquelles en què el resultat afecte directament els drets, els deures, les expectatives, l’honor o la imatge d’estes.
3. Els acords dels diferents òrgans de Joves PV es prendran per majoria simple, excepte quan estos Estatuts establisquen altres majories.
4. La majoria simple s’entén quan els vots afirmatius superen els negatius.
5. Totes les majories s’entendran de les persones presents amb dret a vot, convocades reglamentàriament.
6. En cas d’empat es repetirà la votació. En cas de persistir l’empat:
    1. Generalment, es tractarà el tema en la següent assemblea o reunió i, si continuara, prevaldrà l’statu quo.
    2. Quan es tracta de l’elecció de càrrecs de representació, es resoldrà per sorteig.
7. Els diferents òrgans de govern podran consultar a la militància aquells temes que consideren oportuns mitjançant votacions telemàtiques, sempre que es garantisca la igualtat d’oportunitats quant a rebre la informació escaient, així com la fiabilitat i el secret del vot.
8. Els diferents òrgans podran utilitzar programes informàtics per a realitzar reunions telemàtiques, sempre que la convocatòria siga reglamentària. La proposta de celebració de reunions de caràcter no presencial haurà de ser motivada i prèviament aprovada per majoria qualificada de dues terceres parts del propi òrgan, i en cap cas podrà representar l’incompliment de les normes establertes en estos Estatuts pel que fa a convocatòria, debats, règim de votacions, inclòs el que es determina per les secretes, i, en general, tot allò aplicable al funcionament dels òrgans. En el cas que es propose la celebració d’un Congrés Nacional de caràcter no presencial, l’aprovació es farà per majoria qualificada de dues terceres parts de l’Assemblea Nacional.
9. Els acords de la Comissió de Garanties, de la Comissió d’abordatge de violències masclistes i LGTBIfòbiques i de la mesa de les assemblees i els congressos es prendran per unanimitat, sempre que siga possible. En cas de no arribar a un consens, es prendran per majoria absoluta i qualsevol membre podrà publicar vots particulars sobre la decisió final.

</amendable>
<amendable article="82" title="Paritat">

1. En tots els òrgans de Joves PV en què hi haja processos d’elecció s’haurà de complir la paritat entre dones i homes, és a dir, no es podrà superar en més d’una persona un gènere a l’altre.
2. En el cas de la Coordinadora Comarcal i la Coordinadora Local, si no és possible complir la paritat entre dones i homes, se n’informarà la Coordinadora Nacional i esta donarà, si escau, el vistiplau d’excepció.
3. En el cas d’elecció de la Coordinadora Nacional, les llistes tancades hauran de garantir per elles mateixes la paritat entre dones i homes, i les candidatures elegides de la llista oberta ho hauran de fer en relació amb la llista tancada guanyadora.
4. En les votacions per llistes obertes, sempre que hi haja candidatures de persones de gènere no binari, es garantirà la seua presència fins a una tercera part dels llocs elegibles. En les votacions per llistes tancades, es promourà la presència de persones de gènere no binari fins a una tercera part de la llista.
5. La paritat de gèneres es garantirà en l’elecció i en el resultat final de les eleccions.
6. Les substitucions per vacant hauran de complir els criteris de paritat de gèneres en tot cas.
7. Les substitucions per absència hauran de complir els criteris de paritat de gèneres sempre que siga possible.

</amendable>
<amendable article="83" title="Incompatibilitats">

1. La persona que ocupe la Secretaria General no podrà exercir cap altre càrrec orgànic als col·lectius territorials. Així mateix, esta persona no podrà accedir a la Secretaria General quan ja haja estat en el càrrec durant dues legislatures.
2. En la Coordinadora Nacional, una mateixa persona no podrà ocupar més d’una secretaria obligatòria.
3. Les persones que componen la Comissió de Garanties i la Comissió d’abordatge de violències masclistes i LGTBIfòbiques no podran exercir cap altre càrrec orgànic dins de Joves PV superior a l’àmbit comarcal.
4. Davant d’una elecció, no podrà participar en el recompte cap persona candidata a esta. Així mateix, no podrà participar en la moderació d’un conflicte cap part implicada.
5. Les persones que ocupen un càrrec electe en els òrgans de govern i representació de Joves PV esgotaran el seu mandat encara que hagen complit 31 anys, mantenint tots els seus drets com a militants.

</amendable>
<amendable article="84" title="Mocions de censura">

1. La militància podrà presentar mocions de censura i l’assemblea competent les resoldrà.
2. Per a poder presentar una moció de censura esta haurà d’estar signada com a mínim per una quarta part de la militància del col·lectiu local o comarcal corresponent, o per un 15% de la militància en cas de moció de censura nacional.
3. Les mocions de censura aniran adreçades contra la Secretaria Local, Comarcal o General i implicaran tot l’equip de govern corresponent.
4. La moció de censura haurà de presentar-se a la Secretaria d’Organització nacional i haurà de contindre obligatòriament les dades i les signatures de les persones que la presenten.
5. Tota moció de censura haurà de ser motivada i constructiva i constarà de dos documents: un plec d’arguments en defensa de la moció amb una explicació del per què d’esta i una proposta de coordinadora alternativa que complisca amb els requisits exigits en els presents Estatuts.
6. Una vegada presentada la moció, la Secretaria d’Organització nacional haurà de convocar una assemblea extraordinària en un termini no superior a trenta dies naturals, incloent-hi el tema com a punt únic de l’ordre del dia.
7. El grup de militants que presenten la moció tindran dret a exposar els seus arguments  i fer la seua proposta davant de l’assemblea. Posteriorment, la persona que ocupa la Secretaria Local, Comarcal o General tindrà dret a un torn de rèplica.
8. Les mocions de censura s’hauran de sotmetre obligatòriament a votació secreta i necessitaran majoria absoluta perquè prosperen.
9. L’aprovació d’una moció de censura obligarà al cessament automàtic en el càrrec per part de les persones censurades.
10. En cas d’aprovació de la moció de censura, les persones proposades com a alternativa de govern en la moció quedaran automàticament facultades per a convocar un congrés extraordinari.
11. Cada militant podrà signar un màxim d’una moció de censura local, comarcal i nacional en cada cicle entre congressos.

</amendable>
<amendable article="85" title="Coherència política">

1. Joves PV comptarà amb un Pla d’Igualtat amb l’objectiu de garantir, com a mínim, la igualtat entre dones i homes.
2. Joves PV comptarà amb un Pla de Sostenibilitat amb l’objectiu que l’acció que es porte a terme seguisca criteris ambientals i des de la perspectiva de l’emergència climàtica.

</amendable>
</amendable-section>
<amendable-section id="T8" title="Títol huité. Del règim econòmic i patrimonial">
<amendable article="86" title="Recursos econòmics">

Els recursos econòmics de Joves PV estan constituïts pels següents ingressos:
1. Les dotacions específiques que a este efecte realitzen Més i Compromís.
2. Les subvencions d’entitats públiques.
3. Les donacions de persones o entitats privades i les donacions, herències o legats de persones físiques.
4. Els rendiments generats per les activitats que realitze.
5. Qualssevol altres recursos que puga aconseguir d’acord amb les lleis vigents o que se li assignen per llei o reglament.
6. Les quotes de la seua militància.

</amendable>
<amendable article="87" title="Quotes">

La política de quotes, proposada per la Secretaria de Finances de la Coordinadora Nacional, l’ha d’aprovar l’Assemblea Nacional.

</amendable>
<amendable article="88" title="Règim pressupostari">

1. El pressupost constituïx l’expressió xifrada, conjunta i sistemàtica de les obligacions que, com a màxim, pot suportar Joves PV.
2. L’exercici pressupostari coincidix amb l’any natural.
3. El pressupost serà únic i inclourà la totalitat de les despeses i dels ingressos, amb la distribució segons l’articulat següent:
    1. Capítol I: Despeses de funcionament.
    2. Capítol II: Inversions en béns immobles i d’equip.
    3. Capítol III: Activitats per àrees.
    4. Capítol IV: Col·lectius territorials.
    5. Capítol V: Estalvi de col·lectius territorials.
    6. Capítol VI: Estalvi nacional.
    7. Capítol VII: Ingressos.
4. El pressupost podrà consignar, separadament, les despeses i els ingressos estimats per als col·lectius comarcals o locals.
5. La diferència entre el total de despeses i el d’ingressos sempre serà positiva, sense poder preveure’s cap possibilitat d’endeutament pressupostari. Esta quantitat serà la reflectida en el capítol VI del pressupost.
6. En el cas de despeses no previstes o canvis negatius en la previsió d'ingressos que comprometen la sostenibilitat financera, es podran efectuar modificacions pressupostàries (amb un màxim del 10% de l’endeutament) en assemblees posteriors que se celebren en el temps de vigència d’estos pressupostos.
7. També podrà aprovar-se un pressupost extraordinari per a despeses d’inversió o per a activitats específiques de gran volum que no es repetisquen anualment.
8. La concessió d’ajudes i subvencions estimades en el pressupost es durà a terme d’acord amb els criteris de publicitat, concurrència i objectivitat, a excepció d’aquells que figuren expressament amb caràcter nominatiu en els pressupostos.
9. Correspon a la Secretaria de Finances l’elaboració de l’avantprojecte de pressupost anual, d’acord amb els presents Estatuts.
10. El pressupost s’aprova en la primera Assemblea Nacional de l’exercici vigent, a proposta de la Coordinadora Nacional, per majoria absoluta en primera votació o, si escau, per majoria simple en segona votació.
11. Si l’Assemblea no aprova el pressupost d’un exercici, es prorrogarà automàticament el de l’exercici anterior.
12. Per tal de poder executar els capítols V i VI del pressupost, els col·lectius territorials hauran d’aprovar un pressupost anual en les seues respectives assemblees.

</amendable>
<amendable article="89" title="Règim comptable">

La comptabilitat de Joves PV haurà de proporcionar una imatge fidel del patrimoni i dels resultats de cada exercici.

</amendable>
<amendable article="90" title="Despeses i reembossaments">

1. No podran efectuar-se despeses no previstes en els pressupostos excepte per acord de dues terceres parts de la Coordinadora Nacional. En este cas, la Coordinadora Nacional haurà de motivar esta acció davant la següent Assemblea Nacional.
2. Dins dels límits del pressupost anual i seguint les directrius de les bases d'execució anuals, es garantirà el reembossament o subvenció de les despeses de viatge i allotjament originades per obligacions de representació.
3. La participació en les reunions orgàniques i estatutàries de Joves PV seran subvencionades. Per a la resta d’activitats, la Coordinadora Nacional podrà establir quotes de participació.

</amendable>
<amendable article="91" title="Disposició econòmica">

1. Als comptes corrents o llibretes d’estalvi obertes en establiments de crèdit, les persones autoritzades seran les responsables de la Secretaria de Finances, la  Secretaria General i el personal tècnic. Cadascuna d’estes persones serà responsable de les accions que duga a terme o autoritze i haurà de vetlar pel compliment del Pressupost General i dels presents Estatuts.
2. En casos extraordinaris, l’Assemblea Nacional podrà autoritzar altres persones per a l’exercici d’estes funcions.

</amendable>
<amendable article="92" title="Contractació laboral">

1. La contractació de personal tècnic ajudarà al perfecte funcionament de l’organització, tant directament en l’àmbit nacional com en l’àmbit comarcal o local. El contracte de treball podrà ser temporal o indefinit i a jornada completa o parcial.
2. La tria del treballador o la treballadora es farà per convocatòria pública mitjançant una convocatòria pública de contractació, que inclourà la descripció de lloc de treball, els requisits i la descripció del procés de selecció.
3. El procés de selecció serà dut a terme per una comissió de contractació proposada per l’òrgan de govern i ratificada per l’assemblea corresponents.
4. L’òrgan de govern corresponent redactarà la convocatòria pública de contractació i l’elevarà a l’assemblea corresponent perquè l’aprove, previ informe econòmic favorable de la Comissió de Garanties i la Coordinadora Nacional.
5. L’òrgan de govern també redactarà un plec de condicions del procés de selecció que en descriga les proves i la valoració.
6. Qualsevol contractació amb caràcter indefinit serà revisada com a mínim cada dos anys. S’haurà de valorar la idoneïtat de la persona treballadora i les necessitats actualitzades de la plaça de treball. S’obrirà una nova convocatòria pública si es considera oportú.
7. Almenys una vegada a l’any, el personal laboral presentarà un resum a l’Assemblea Nacional de les tasques realitzades.
8. L’òrgan de govern corresponent tindrà la capacitat de proposar a l’assemblea corresponent l’acomiadament del personal tècnic. L’assemblea haurà de ratificar la proposta de l’òrgan de govern.

</amendable>
<amendable article="93" title="Alliberaments de càrrecs orgànics">

1. Els càrrecs orgànics de Joves PV es podran presentar a qualsevol procés obert de contractació, promogut per Joves PV, en igualtat de condicions amb qualsevol altra persona membre. En cap cas es podrà alliberar un càrrec orgànic només per a dur a terme tasques que estos Estatuts li assignen.
2. En cas de resultar seleccionada per a la contractació una persona que posseïsca un càrrec a la Coordinadora Nacional, haurà de renunciar a este per a desenvolupar la seua nova tasca. I en cas que la contractació siga comarcal i la persona seleccionada posseïsca un càrrec a la Coordinadora Comarcal, haurà de renunciar al seu càrrec per a desenvolupar la seua nova tasca.

</amendable>
</amendable-section>
<amendable-section id="T9" title="Títol nové. Del règim disciplinari i sancionador">
<amendable article="94" title="Règim disciplinari">

1. S’obliga a les persones membres al compliment dels deures, així com a respectar els drets d’altres membres de l’organització, alhora que tots els òrgans de Joves PV respectaran també els seus drets. El règim disciplinari tindrà en compte la pluralitat d’opcions i les llibertats de discrepància i d’expressió. Podran ser objecte d’expedient disciplinari l’incompliment dels Estatuts i de la resta de la normativa de l’organització, així com l’incompliment dels deures i les accions que perjudiquen o violenten els drets de la militància i les actuacions contràries a les decisions majoritàries si perjudiquen o entrebanquen les finalitats de l’organització o la seua imatge pública.
2. Correspon a la Comissió de Garanties iniciar els tràmits i procediments per a resoldre els possibles conflictes que sorgisquen dins de Joves PV i proposar totes aquelles mesures encaminades a garantir tots els drets i deures de militants i simpatitzants.

</amendable>
<amendable article="95" title="Procediment sancionador">

1. S’encetarà un procediment disciplinari a petició de:
    1. L’òrgan de govern competent.
    2. El 20% de la militància afectada.
    3. La quarta part de l’Assemblea Nacional.
    4. Les parts implicades.
2. Les persones denunciants s’adreçaran a la Comissió de Garanties i esta analitzarà la documentació aportada i podrà reclamar als òrgans de Joves PV i a les parts implicades la informació complementària que necessite per a resoldre l’expedient.
3. La Comissió de Garanties comunicarà l’obertura de l’expedient a la part afectada mitjançant correu ordinari amb justificant de recepció, o per correu electrònic amb justificant de recepció.
4. Rebuda la recepció, comença un termini de vint dies hàbils per a resoldre l’expedient.
5. La Comissió de Garanties podrà prendre de manera motivada les mesures cautelars que considere convenients mentre es resolga l’expedient.
6. La Comissió de Garanties haurà de reunir-se amb les parts afectades per tal de comprovar les acusacions intentant sempre trobar una solució satisfactòria al conflicte sense haver de recórrer a l’execució del procediment sancionador.
7. Si no és possible una solució satisfactòria entre les parts o si hi ha una vulneració flagrant de les normes, la Comissió de Garanties haurà d’executar el procediment sancionador d’acord amb els presents Estatuts.

</amendable>
<amendable article="96" title="Infraccions">

1. Les infraccions, segons la gravetat, es qualificaran de lleus, greus o molt greus.
2. Són infraccions lleus les següents:
    1. Faltar al respecte degut als companys i les companyes.
    2. No assistir, sense causa justificada, a una reunió de les que se celebren i a la qual haja estat degudament convocat o convocada, així com absentar-se de la reunió sense causa justificada.
    3. Pertorbar l’ordre en les reunions dels òrgans de Joves PV, amb incompliment dels acords que adopte la persona o col·lectiu que la presidix.
    4. Qualsevol altre incompliment dels deures de les persones militants i simpatitzants previstos en estos Estatuts que no estiga previst expressament en este article.
3. Són infraccions greus les següents:
    1. Faltar al respecte als companys i les companyes de manera greu. En tot cas seran faltes greus les que atempten contra alguna persona per raó de la seua ideologia, religió o creences, raça, sexe, orientació sexual, situació familiar, malaltia o diversitat funcional.
    2. Incomplir reiteradament les obligacions pròpies del càrrec orgànic que ocupe.
    3. Incomplir el deure de convocatòria o la convocatòria reiterada, fora de temps o forma, dels òrgans del partit.
    4. Procedir a la votació interna en òrgans del partit dels quals no s’és membre.
    5. Mantindre’s en diferents càrrecs que siguen incompatibles d’acord amb els presents Estatuts.
    6. Utilitzar la representativitat dels òrgans interns o institucionals dels quals es forma part en nom o benefici propi.
    7. Incomplir els acords adoptats pels òrgans interns.
    8. Reincidir en dues o més faltes lleus en dos anys.
4. Són infraccions molt greus les següents:
    1. Negar públicament els objectius, principis i les finalitats de Joves PV.
    2. Adherir-se, expressament o tàcitament, o militar en un altre partit i pertànyer a qualsevol moviment, associació o col·lectiu que defense una ideologia o finalitat política contrària a la defensada per Joves PV.
    3. Donar suport a una llista electoral per a qualsevol opció o candidatura que competisca amb la que presente el partit i coalició a què està adscrita Joves PV.
    4. Tindre una condemna per la comissió de delictes tipificats a les lleis penals, sempre que estos entren en contradicció amb els postulats ideològics de Joves PV.
    5. Agredir físicament una altra persona militant o simpatitzant.
    6. Faltar al pagament de les quotes d’afiliació durant tres semestres consecutius.
    7. Reincidir en dues o més faltes greus en dos anys.

</amendable>
<amendable article="97" title="Sancions">

1. Les sancions que s’atribuïxen a les faltes anteriors són les següents:
    1. Quan la falta siga de caràcter lleu, s’advertirà o amonestarà, verbalment o per escrit, la persona infractora, la qual, a més, si perdura en el seu comportament, podrà ser expulsada de la reunió de l’òrgan del partit en què s’ha produït. L’òrgan que impose una sanció lleu haurà de donar-ne compte, si escau, a la Comissió de Garanties.
    2. Quan la falta siga de caràcter greu, s’imposarà la suspensió de la militància, amb una durada no inferior a un mes ni superior a un any, i la destitució en cas de ser un càrrec electe. Esta sanció portarà implícita, mentre dure, la impossibilitat d’exercir el dret al sufragi actiu i passiu als òrgans interns de Joves PV - Compromís.
    3. Quan la falta siga de caràcter molt greu, la sanció que s’imposarà consistirà en l’expulsió de la persona o persones militants que hagen comés la infracció, i la consegüent destitució en cas de ser un càrrec electe. En estos casos, esta decisió es prendrà sempre prèvia audiència de la persona interessada i de la decisió d’expulsió s’informarà l’Assemblea Nacional.
2. Totes les sancions hauran de ser notificades i argumentades, mitjançant l’expedient sancionador, a les persones i els òrgans afectats, per escrit, en un termini mai superior a deu dies hàbils des de l’endemà de l’adopció de la sanció.

</amendable>
<amendable article="98" title="Destitució de càrrecs electes">

Aquell càrrec electe que en reiterades ocasions abandone les responsabilitats que li siguen inherents podrà ser sancionat amb la destitució. La destitució anirà precedida per  un informe on la Secretaria d’Organització o la persona competent n’exposarà els motius. Este informe haurà de ser traslladat a la Comissió de Garanties, qui resoldrà el procediment.

</amendable>
<amendable article="99" title="Recursos">

1. Les sancions imposades per la Comissió de Garanties seran recurribles davant la Coordinadora Nacional. En cas de presentar-se un recurs, la Coordinadora Nacional podrà acordar per majoria de dues terceres parts la inclusió de l’exposició de l’expedient en l’ordre del dia de la següent Assemblea Nacional. En este cas, se suspendrà la sanció fins que l’Assemblea Nacional prenga una decisió.
2. L’Assemblea Nacional, després d’haver escoltat la part afectada i la Comissió de Garanties, resoldrà per majoria qualificada de dues terceres parts si aplica o no la sanció. La decisió final no es podrà recórrer davant cap altre òrgan de Joves PV.

</amendable>
<amendable article="100" title="Codi ètic i de conducta">

El règim disciplinari i sancionador es podrà desplegar per mitjà d’un Codi ètic i de conducta.

</amendable>
<amendable article="101" title="Règim disciplinari i sancionador especial">

Tindrà la consideració de règim disciplinari i sancionador especial aquell consegüent de les funcions de la Comissió d’abordatge de violències masclistes i LGTBIfòbiques. Per a estos casos no seran d’aplicació els articles del present Títol i el règim es regularà per mitjà del Protocol contra agressions masclistes i LGTBIfòbiques.

</amendable>
</amendable-section>
<amendable-section id="DF" title="Disposicions finals">
<amendable id="DF1" title="Primera">

Estos Estatuts són el resultat de la modificació en diferents congressos nacionals d’aquells que van nàixer dels acords del Consell Nacional de Joves d’Unitat del Poble Valencià i del Consell Nacional d’Aplec de Jóvens (PVN) de data 31 de març de 1999, així com els del Congrés Nacional del BLOC JOVE de data 19 de juliol de 2014.

</amendable>
<amendable id="DF2" title="Segona">

Estos Estatuts entren en vigor en el moment de la seua aprovació.

</amendable>
</amendable-section>